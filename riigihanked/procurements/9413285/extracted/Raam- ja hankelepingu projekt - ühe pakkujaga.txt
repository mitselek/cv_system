RAAMLEPING nr _____________

Riigi Infosüsteemi Amet (edaspidi RIA või tellija), registrikood
70006317, asukoht Pärnu mnt 139a, 15169 Tallinn, mida esindab seaduse ja
põhimääruse alusel peadirektor _________

ja

___________________ (edaspidi täitja), registrikood …, asukoht …., mida
esindab seaduse ja põhikirja alusel juhatuse liige _________, edaspidi
ka lepingupool või lepingupooled, sõlmisid käesoleva raamlepingu
(edaspidi raamleping) alljärgnevas:

1.  Raamlepingu sõlmimise alus ja ese

    1.  Raamleping on sõlmitud riigihanke „Andmete teabevärava ja
        RIHAKEse arendustööd“ (viitenumber 301262) (edaspidi riigihange)
        tulemusena.

    2.  Raamlepingu objektiks on Andmete teabevärava ja RIHAKE
        arendustööde teostamise tellimine (edaspidi tööd). Raamlepingu
        esemeks olevate tööde täpsem kirjeldus on toodud lisas 3
        „Tehniline kirjeldus“. Täitja kohustub töid teostama lähtudes
        raamlepingu alusel esitatud tellimuses ja/või sõlmitud
        hankelepingus kokku lepitud tingimustest.

    3.  Raamlepingu eesmärk on määrata kindlaks, kuidas toimub
        raamlepingu kehtivuse ajal raamlepingu esemeks olevate tööde
        tellimiseks hankelepingute sõlmimine tellija ning täitjate
        vahel. Alltöövõtjate kasutamise korral jäävad
        raamlepingu/hankelepingu(te) nõuetekohase täitmise eest tellija
        ees vastutavaks täitja.

    4.  Raamlepingu lahutamatuteks osadeks on riigihanke alusdokumendid
        (edaspidi RHAD), täitja pakkumus, raamlepingu alusel sõlmitud
        hankelepingud, tööde üleandmise-vastuvõtmise aktid (edaspidi ka
        akt), lepingupoolte vahel tehtud kirjalikud teated ning
        raamlepingu muudatused ja lisad.

    5.  Raamlepingu täitmise käigus võib kokku leppida täiendavaid
        tingimusi, kui need on vajalikud välisvahendite rakendamisest
        tulenevate nõuete täitmiseks.

2.  Raamlepingu kehtivus

    1.  Raamleping jõustub hetkel, mil lepingupooled on raamlepingu
        allkirjastanud ning kehtib 30 kuud või raamlepingu punktis 3.1.
        märgitud maksimaalse maksumuse täitumiseni, sõltuvalt asjaolust,
        kumb sündmus saabub varem. Raamlepingu lõppemine ei mõjuta
        selliste kohustuste täitmist, mis oma olemuse tõttu kehtivad ka
        pärast raamlepingu lõppemist.

    2.  Raamlepingu alusel sõlmitava hankelepingu kehtivus ei ole
        piiratud raamlepingu kehtivuse lõpptähtpäevaga. Raamlepingu
        alusel sõlmitud hankelepingutele kohalduvad raamlepingu
        tingimused, olenemata raamlepingu kehtivusest.

3.  Raamlepingu maksimaalne maksumus ja maksmise kord

    1.  Raamlepingu maksimaalne maksumus on 1 600 000 eurot, millele
        lisandub käibemaks vastavalt kehtivatele õigusaktidele.
        Raamlepingu lõplik maksumus selgub lepingu lõppedes vastavalt
        lepingu alusel tellitud tööde mahule. Tellija ei ole ühelgi
        juhul kohustatud tellima täitjalt töid lepingu maksimaalse
        maksumuse ulatuses.

    2.  Põhimeeskonna võtmeisikute (spetsialistide) töötunni maksumus:

        1.  Ühe töötunni maksumus on ____ eurot, millele lisandub
            käibemaks vastavalt õigusaktides sätestatule.

    3.  Arvestuse aluseks on tööde maht tundides, tööde eest tasutakse
        reaalselt tehtud tööde eest akti alusel.

    4.  Raamlepingu maksumus on tellija jaoks lõplik, sisaldades kõiki
        täitja kulutusi, mis tekivad seoses raamlepingu täitmisega.

    5.  Täitja esitab arve tellijale e-arvena pärast tööde akti
        mõlemapoolset allkirjastamist.

    6.  Täitja esitab tellijale e-arve masinloetaval kujul. Vastavalt
        raamatupidamise seaduse §-le 7¹ on e-arve operaatoriks
        masintöödeldava algdokumendi käitlemise teenuse pakkuja, kelle
        kohta on tehtud märge tellija andmetes juriidiliste isikute
        kohta peetavas riiklikus registris.

    7.  Täitja poolt esitatav arve peab selgelt ja üheselt viitama
        raamlepingule/hankelepingule, sisaldama makse teostamiseks
        vajalikke andmeid, kui kohaldub eRHR-i hankelepingu osa
        viitenumbrit (15-kohaline number), tellija kontaktisiku nime
        ning vastama käibemaksuseaduse nõuetele.

    8.  Arve maksetähtaeg on 21 kalendripäeva arve esitamisest. Arve
        tasumine tähendab arvega nõustumist.

    9.  Kui täitja esitatud arve ei vasta raamlepingus kirjeldatud
        nõuetele, on tellijal õigus arve täitjale tagastada ja nõuda
        nõuetekohase arve esitamist. Arve maksetähtaeg hakkab kulgema
        hetkest, mil tellija on saanud nõuetekohase arve.

    10. Kui tellija ei nõustu täitja poolt esitatud arvega, esitab
        tellija täitjale viivitamatult vastava järelpärimise täpsustuste
        ja selgituste saamiseks. Tellija tasub osaliselt vaidlustatud
        arve vaidlustamata osa raamlepingus ettenähtud tähtajaks. Täitja
        ei esita oma arvele viivist niikaua, kuni täitja on esitanud
        tellijale põhjenduse vaidlustatud summa täpsuse kohta.

    11. Raamlepingu alusel sõlmitavate hankelepingute
        finantseerimisallikateks võivad olla riigieelarve ja/või Taaste-
        ja Vastupidavusrahastu (RRF) projekt 9N50-RR20-03112-AVA ja/või
        Euroopa Liidu struktuurfondide ja/või muud RIA poolt kasutatavad
        välisrahastuse allikad.

4.  Raamlepingu alusel hankelepingu(te) sõlmimine

    1.  Lepingupooled sõlmivad hankelepingu(d) raamlepingu lisas 1
        toodud hankelepingu vormil. Hankelepingu(d) sõlmitakse
        selliselt, et tellija esitab täitjale e-kirja teel eeltäidetud
        ja tellija poolt allkirjastatud hankelepingu, milles on toodud
        olulised tingimused.

    2.  Täitja nõusolekuks loetakse hankeleping, mis on 5 tööpäeva
        jooksul lepingu kättesaamisest allkirjastatult tellijale
        tagastatud.

    3.  Tööde tellimisel ei tohi ühe töötunni hind ületada raamlepingu
        p-s 3.2. sätestatud töötunni hinda. Töötunnihind võib olla p-s
        3.2. sätestatud hinnast madalam ning eraldi lepingu lisa selleks
        lepingupooled ei vormista.

    4.  Tööde teostamise tähtaeg võib aga ei pea võrduma hankelepingu
        täitmise tähtajaga. Hankelepingu tingimuste muutmisel (nt tööde
        teostamise tähtaja muutmine, tööde mahu muutmine, hankelepingu
        tähtaja muutmine jms) lepingupooled eraldi lepingu lisa ei sõlmi
        ning tingimuste muutmine toimub kirjalikku taasesitamist
        võimaldaval kujul.

5.  Tööde tellimine, üleandmine ja vastuvõtmine

    1.  Hankelepingu alusel töö tellimiseks esitab tellija täitjale
        kirjalikku taasesitamist võimaldavas vormis tellimuse, välja
        arvatud jooksva konsultatsiooni vajaduse korral. Tellimus on
        täitjale esitatav kirjalikku taasesitamist võimaldavas vormis
        pöördumine tööde teostamiseks, kas tellimuskirjana või tööde
        halduskeskkonna (nt Jira) kaudu. Vajadusel toob tellija tööde
        tellimuses välja töö sisu, tööde eeldatava teostamise tähtaja ja
        muud olulised ja/või tööde teostamiseks vajalikud nõuded.

    2.  Tellitavate tööde eest tasutakse igakuiselt selleks kulunud
        töötundide arvestuse alusel.

    3.  Tööd antakse üle ja võetakse vastu tellija arenduskeskkonnas.

    4.  Tööde üleandmise all mõistetakse tööde üleandmist täitja poolt
        tellijale akti (lisa 2) alusel:

        1.  tellitud tööde puhul nimetatud akti vormistab täitja
              hiljemalt iga kalendrikuu 5. kuupäevaks ja edastab e-posti
              teel digitaalselt allkirjastatult vahetult enne tööde
              üleandmist tellija kontaktisiku e-posti aadressile ja
              tellija allkirjastab selle vahetult pärast tööde
              vastuvõtmist ning tagastab selle täitja kontaktisiku
              e-posti aadressile. Juhul, kui tellija on tellinud tööde
              teostamist etapiviisiliselt, vormistab täitja akti
              hiljemalt 5 tööpäeva pärast tööde teostamist;

        2.  aktis näitab täitja ära meeskonnaliikmete kaupa teostatud
              tööülesannete loetelu, nendele kulunud töötunnid ja
              töötundide maksumused;

        3.  juhul, kui akt esitatakse paberkandjal, koostab täitja selle
              kahes eksemplaris, esitab allkirjastatud aktid tellija
              kontaktisikule, tellija allkirjastab aktid vahetult pärast
              tööde vastuvõtmist ning tagastab ühe eksemplari täitja
              kontaktisikule.

    5.  Täitja kohustub koos aktiga andma tellijale üle tööd ja kõik
        lepingu täitmisel saadud ja loodud materjalid tähtajaliselt
        vastavalt tellimuses märgitud kuupäevale.

        1.  Juhul, kui täitja ei anna tööd üle tellija poolt määratud
              tähtajaks, loetakse, et täitja on hankelepingut oluliselt
              rikkunud.

    6.  Akti esitamisele järgnevast tööpäevast arvates on tellijal 10
        tööpäeva aega tööde ülevaatamiseks. Tellijal on õigus vajadusel
        nimetatud perioodi pikendada ühe korra maksimaalselt eelmainitud
        aja võrra, teavitades sellest enne tähtpäeva saabumist täitjat 3
        tööpäeva ette.

    7.  Akti allkirjastamine tellija poolt tähendab tema antud
        kirjalikku kinnitust, et tehtud tööd vastavad hankelepingu
        tingimustele.

    8.  Akti võib lepingupoolte poolt allkirjastada ja kinnitada ka
        raamlepingus nimetatud kontaktisik(ud), hankelepingus või
        tellimuses nimetatud kontaktisik(ud) või volitatud isik(ud).

    9.  Kui tellija tuvastab täitja poolt teostatud töödes ja/või aktis
        puudusi, võib ta tööde vastuvõtmisest keelduda või võtta vastu
        vaid nõuetekohaselt teostatud tööd. Vastuvõtmisest keeldumisel
        esitab tellija täitjale tööde mittevastavuse kohta kirjalikku
        taasesitamist võimaldavas vormis teate, kirjeldades selles ära
        töödes või aktis esinevad puudused ja vajadusel määrates
        puuduste kõrvaldamiseks mõistliku tähtaja.

        1.  Juhul, kui täitja ei kõrvalda töödes esinevaid puudusi
              tellija poolt antud täiendava tähtaja jooksul, loetakse,
              et täitja on raamlepingut oluliselt rikkunud.

        2.  Juhul, kui täitja ei kõrvalda puudusi põhjusel, et
              lepingupooled ei jõua tehtud tööde kvaliteedi või
              vastavuse osas kokkuleppele, siis kaasatakse sõltumatu(d)
              ekspert(did). Eksperdi otsus on lepingupooltele täitmiseks
              kohustuslik. Eksperdi kaasamise kulud tasub süüdiolev
              pool.

    10. Tellija ei pea andma täitjale täiendavat tähtaega töödes
        esinevate puuduste kõrvaldamiseks ja hankelepingust tulenevate
        kohustuste täitmiseks, kui tegemist on tööde olulise
        mittevastavusega lepingule. Nimetatud juhul on tellijal õigus
        keelduda teostatud tööde eest tasumisest puudustele vastavas
        osas.

    11. Juhul, kui täitja kasutab lepingu vahetul täitmisel
        alltöövõtjaid, kajastab täitja olulisemad alltöövõtjad ja nende
        poolt teostatud tööde täpsed kirjeldused ning maksumused aktis.

    12. Juhul, kui täitja kasutab EL ühtekuuluvus- ja
        siseturvalisuspoliitika fondide vahenditest rahastatava
        hankelepingu puhul alltöövõtjaid ning alltöövõtulepingu maksumus
        ületab 50 000 eurot käibemaksuta, siis peab täitja esitama
        andmed alltöövõtu kohta. Taaste- ja vastupidavuskava vahendite
        kasutamisel tuleb edukal pakkujal esitada pärast hankelepingu
        sõlmimist riigihangete registri[1] lepingu töölehel
        „Alltöövõtjad“ kõigi hankelepingu täitmises osalenud
        alltöövõtjate kohta sõltumata riigihanke eeldatavast maksumusest
        ja alltöövõtulepingu maksumusest. Mõlema rahastusallika puhul
        (EL ühtekuuluvus- ja siseturvalisuspoliitika kui ka Taaste- ja
        vastupidavuskava vahendite kasutamisel) täitja sisestab
        jooksvalt alltöövõtjatega seotud info – alltöövõtja nimi ja
        registrikood, alltöövõtulepingu nimetus, kuupäev, number ja
        summa – riigihangete registrisse, kus hankelepinguga seotud
        andmete juures on olemas vastav vaheleht alltöövõtu jaoks.

6.  Kvaliteedi tagamine

    1.  Täitja täidab lepingujärgsed kohustused vastavalt raamlepingus
        ja/või tellimuses ja/või hankelepingus sätestatud tingimustele,
        infotehnoloogia ja telekommunikatsiooni parimas praktikas
        rakendatavatele tehnilistele kvaliteedinõuetele, normidele ja
        standarditele ning lähtub sealhulgas „Riigi IT koosvõime
        raamistikust” kättesaadav veebiaadressil:

  https://digiriik.eesti.ee/koostoimeraamistik.

2.  Täitja meeskonnaliikmed peavad kogu raamlepingu ja/või
    hankelepingu(te) vältel jälgima Eesti infoturbestandardi (edaspidi
    E-ITS) (https://eits.ria.ee/) asjakohaseid meetmeid standardturbe
    tasemel lähtudes tellimustöö spetsiifikast ja varadest; oskama
    arvestada kogu arendustöö vältel arendatavale infosüsteemile
    määratavast E-ITS turbetasemest tulenevate asjakohaste meetmetega ja
    nende rakendamisest tulenevate täiendavate nõuetega arendustele.

3.  Täitja meeskonnaliikmed peavad olema tutvunud RIA
    mittefunktsionaalsete nõuetega (edaspidi MFN)
    (https://e-gov.github.io/MFN/), olema kursis ning arvestama ka OWASP
    (https://github.com/OWASP/ASVS/tree/v4.0.2) turvalisuse ning kehtiva
    EN 301 549 standardi, mh WCAG (soovituslikult
    https://www.w3.org/TR/WCAG22/) kasutusmugavuse ja ligipääsetavuse
    nõudeid. E-ITSi ning MFN versioonid vajadusel täpsustatakse töö
    tellimuses.

4.  Tõlkimisekulud (kui täitjal vajadus tekib) jäävad täitja kanda.

5.  Täitja peab kasutama tööde teostamiseks tellija keskkondi. Täitjal
    on õigus kasutada muid keskkondi tingimusel, et tellijaga on tehtud
    kirjalikku taasesitamist võimaldavas vormis vastav kokkulepe.
    Sellisel juhul peab täitja omama tööde teostamiseks sobivaid
    keskkondi, koos kõige sinna juurde kuuluvaga, sh kasutatava tarkvara
    litsentse.

6.  Täitja vastutab süsteemi tööde kvaliteedi ning terviklikkuse eest ja
    et selle alusel tehtav infosüsteem on realiseeritav ja rakendatav
    koostoimelise ja riigi IT põhimõtetele vastava infosüsteemina.
    Pakutavad lahendused peavad olema otstarbekad ning arvestama Eestis
    kehtivaid õigusakte.

7.  Tellijal on õigus tööde teostamise käigus kontrollida täitja poolt
    teostatavate tööde kvaliteeti ja lepingu tingimustest kinnipidamist.

8.  Mittekvaliteetsete tööde või raamlepingule/hankelepingule
    mittevastavate tööde avastamisel informeerib tellija kirjalikku
    taasesitamist võimaldavas vormis koheselt täitjat.

9.  Täitjal on kohustus viivitamatult kirjalikku taasesitamist
    võimaldavas vormis teavitada tellijat probleemidest, mis segavad
    raamlepingus ja/või hankelepingus toodud tööde teostamist ja
    tähtaegadest kinnipidamist ning õigus esitada tellija kontaktisikule
    ettepanekuid tööde ja tähtaegade muutmiseks.

10. Juhul, kui raamlepingu/hankelepingu täitmise puhul on tegemist
    struktuurivahenditest rahastatava või muu välisrahastusega, siis
    kohustub täitja tööde teostamisel järgima EL struktuuritoetusele
    ja/või muu välisrahastusele viitamise juhendit. Vastavad nõuded ning
    stiilijuhised on kättesaadavad aadressil
    https://rtk.ee/toetusfondid-ja-programmid/euroopa-liidu-valisvahendid/logod-ja-sumboolika.
    Sümboolika paigutus ja formaat tuleb eelnevalt kooskõlastada
    tellijaga.

11. Täitja kohustub Euroopa Liidu Taaste- ja vastupidavusrahastu kava
    alusel rahastatavate projektide tööde teostamisel tagama liidu
    rahastamise nähtavuse, kasutades vastavates trükistes, reklaamides
    (pressiteated, raamatud, trüki-, tele- ja raadioreklaam jne) ja
    avalikel esinemistel üldist struktuurivahendite logo koos lausega
    „rahastanud Euroopa Liit – NextGenerationEU“, andes meediale ja
    üldsusele selle kohta sidusat, tulemuslikku ja proportsionaalset
    teavet. Sümboolika paigutus ja formaat tuleb eelnevalt kooskõlastada
    tellijaga.

12. Täitjal on raamlepingu/hankelepingu täitmiseks keelatud sisestada
    tellija poolset ametialaseks kasutamiseks (AK), konfidentsiaalset
    või muud tundlikku teavet tehisintellektipõhistesse süsteemidesse,
    tarkvaradesse või platvormidesse (sealhulgas, kuid mitte ainult,
    masinõppe- ja keelemudelitega töötavad süsteemid), välja arvatud
    juhul, kui tellijalt on eelnevalt võetud kirjalikku taasesitamist
    võimaldavas vormis nõusolek. Käesolevas punktis loetletud nõuete
    rikkumised loetakse raamlepingu/hankelepingu oluliseks rikkumiseks.

7.  Dokumentatsioon

    1.  Täitja varustab tellijat piisava dokumentatsiooniga, mis on
        vajalik, et tellija saaks raamlepingu alusel loodud töid
        efektiivselt kasutada, hooldada ja kohandada, täiendades juba
        olemasolevat dokumentatsiooni või koostades vajadusel uue
        dokumentatsiooni.

    2.  Raamlepingu raames koostatavad dokumendid antakse tellijale või
        tellija poolt määratud kontaktisikutele üle eestikeelsetena.
        Üksnes tellija eelneval kirjalikul nõusolekul võib dokumente üle
        anda muus keeles. Tõlkimise kulud katab täitja.

    3.  Dokumentatsioon peab vastama tööde kirjelduses toodud töödele,
        sisaldama muudatusi ja olema terminoloogiliselt üheselt
        mõistetav.

    4.  Täitja uuendab või asendab kõik esinenud vigade või puudustega
        dokumendid garantiiperioodi jooksul.

    5.  Dokumentide valmistamiseks ja üleandmiseks kasutatakse tellija
        keskkonda ning sensitiivne info tuleb edastada krüpteeritult,
        kasutades ID-tarkvara või tellijaga kokku lepitud muud
        võimalust.

8.  Lepingupoolte vastutus ja vääramatu jõud

    1.  Lepingupooled vastutavad sõlmitava raamlepingu tingimuste
        rikkumise eest maksimaalselt raamlepingu kogumaksumuse ulatuses.
        Lepingupooled vastutavad teisele lepingupoolele lepingust
        tulenevate kohustuste täitmata jätmise või mittenõuetekohase
        täitmisega tekitatud otsese varalise kahju, kuid mitte saamata
        jäänud tulu eest. Lepingupooled vastutavad oma esindajate,
        töötajate ja koostööpartnerite tegevuse ja tegevusetuse eest
        nagu iseenda tegevuse ja tegevusetuse eest.

    2.  Lepinguliste kohustuste rikkumise eest on tellijal õigus nõuda
        täitjalt leppetrahvi, mis aga ei välista muude
        õiguskaitsevahendite kasutamist. Tellijal on õigus raamlepingu
        alusel nõutav leppetrahv ning sellele lisanduv võimalik kahju
        hüvitamise nõue tasaarvestada raamlepingu ja/või lepingupoolte
        vahel sõlmitud muude kehtivate hanke-/raamlepingute alusel
        tasumisele kuuluvatest summadest, kui tellija on leppetrahvi
        ja/või kahju hüvitamise nõude suurusest ja alusest täitjat
        teavitanud, kuid täitja ei ole sellele 7 kalendripäeva jooksul
        esitanud põhjendatud, tegelikkusele vastavat ja leppetrahvi
        ja/või kahju hüvitamise nõuet välistavat vastuväidet. Vastuväide
        võib tugineda ainult vääramatu jõu või tellijapoolse viivituse
        asjaolule.

    3.  Leppetrahvi tasumine täitja poolt ei vabasta täitjat
        raamlepingus ja/või hankelepingus sätestatud kohustuste
        täitmisest. Leppetrahv on kokku lepitud kohustuste täitmise
        tagamiseks, mitte kohustuste täitmise asendamiseks. Tellijal on
        õigus täitjalt täiendavalt nõuda raamlepingu rikkumise
        tulemusena tekkinud kahju hüvitamist osas, mida leppetrahv ei
        kata.

    4.  Tööde teostamise kokkulepitud ajakavast kõrvalekaldumise korral
        pole täitjal õigust nõuda kahjude korvamist, kui see on täitja
        nõuetekohase tegevusega välditav ja kahjud ei ole tekkinud
        tellija otsesel süül.

    5.  Kui täitja viivituse põhjustab tellija, on täitjal õigus nõuda
        mõistlikku ajapikendust ja põhjendatud lisakulude hüvitamist.
        Täitja peab tellijat viivitusest ning sellest tulenevatest
        tagajärgedest koheselt kirjalikku taasesitamist võimaldavas
        vormis informeerima.

    6.  Täitja kannab kõik pakutud tehnilise lahenduse riskide
        realiseerimisel tellijale tekitatud kahjud, mis on tulenenud
        täitja poolsest tegevusest ja/või tegevusetusest.

    7.  Tellija peatab täitjale hankelepingujärgsete summade maksmise
        kas osaliselt või täielikult, kui:

        1.  täitja ei täida hanke- ja/või raamlepingut;

        2.  tööde teostamise käigus või aktis avastatakse puudusi või
              muid täitja poolseid kohustuste rikkumisi;

        3.  täitja hanke- ja/või raamlepingujärgsete kohustuste
              õigeaegset ja korrektset täitmist segab asjaolu, mille
              eest vastutab täitja.

    8.  Täitja võib peatada tööde teostamise kas osaliselt või
        täielikult, kui:

        1.  tellija ei täida hanke- ja/või raamlepingut;

        2.  tellija ei tasu hankelepingujärgset maksumust õigeaegselt;

        3.  täitja hanke- ja/või raamlepingujärgsete kohustuste
              õigeaegset ja korrektset täitmist segab asjaolu, mille
              eest vastutab tellija.

    9.  Tööde teostamisel, sh vigade kõrvaldamisel tekkivate täitja ja
        tellija vaheliste erimeelsuste lahendamisel lähtutakse eelkõige
        tööde eesmärkidest tellija seisukohalt. Kui täitja ei nõustu
        tellija seisukohaga, lasub tellija seisukoha mittesobivuse
        tõendamise kohustus täitjal.

    10. Kui tellija keeldub või hoiab kõrvale nõuetekohaselt teostatud
        tööde akti allkirjastamisest ja/või tööde eest tasumisest, on
        täitjal õigus nõuda viivist 0,2% päevas tasumata summalt, kuid
        mitte rohkem kui 30% vastuvõtmisest keeldutud tööde maksumusest.

    11. Kui tellija keeldub või hoiab kõrvale nõuetekohaselt teostatud
        tööde akti allkirjastamisest ja selle eest tasumisest üle 30
        päeva, on täitjal õigus hankeleping üles öelda.

    12. Kui täitja ei teosta töid, ei anna töid tellijale akti alusel
        üle või ei kõrvalda vigu kokkulepitud ajal ja tingimustel, on
        tellijal õigus nõuda leppetrahvi 300 eurot päevas iga teostamata
        või üleandmata töö eest, kuid kokku mitte rohkem kui 50%
        raamlepingu maksimaalsest maksumusest. Nimetatud vastutuse
        piirang ei kehti, kui täitja rikub lepingut tahtlikult. Tellijal
        on õigus tööde eest tasumisel vähendada täitjale makstava tasu
        suurust leppetrahvi summa võrra.

    13. Aja eest, mil täitja teeb töödes parandusi tulenevalt tellija
        poolt tuvastatud puudustest, on tellijal õigus nõuda leppetrahvi
        tasumist, mille suuruseks on 0,2% hankelepingu kohaselt täitjale
        makstavast tasust iga vigade kõrvaldamisega kaasneva
        kalendripäeva eest, kuid kokku mitte rohkem kui 30% täitjale
        makstavast tasust. Tellijal on õigus tööde eest tasumisel
        vähendada täitjale makstava tasu suurust leppetrahvi summa
        võrra.

    14. Kui täitja ei kõrvalda garantiiajal avastatud vigu raamlepingu
        punktis 9 kokkulepitud aja jooksul, on tellijal õigus rakendada
        leppetrahvi 300 eurot päevas iga viivitatud päeva eest, kuid
        mitte rohkem kui 50% raamlepingu maksimaalsest maksumusest (vt
        raamlepingu p 3.1.). Nimetatud vastutuse piirang ei kehti, kui
        täitja rikub lepingut tahtlikult.

    15. Tööde tähtajaks esitamata jätmisel täitja poolt on tellijal
        õigus nõuda hankelepingust tulenevate kohustuste täitmata
        jätmisega tekitatud kahju hüvitamist.

    16. Täitja on kohustatud üle andma kvaliteetsed tööd. Tellija on
        nõus üleantud tööde osas ühel korral viima läbi
        vastuvõtutestimise täitjalt kompensatsiooni nõudmata. Alates
        teisest tellija poolt teostatavast või tellija poolt
        korraldatavast täiendavast vajalikust vastuvõtutestimisest
        üleantud tööde osas, on tellijal õigus nõuda täiendavat tasu
        tunnihinna alusel hinnaga 50 eurot iga kulunud töötunni eest,
        millele lisandub käibemaks. Tellijal on õigus kaasata
        vastuvõtu­testimisse kolmandaid osapooli. Täiendava
        vastuvõtutestimise maksumus arvestatakse maha hankelepingu selle
        etapi maksumusest, mille osas vastuvõtutestimine telliti ja
        fikseeritakse poolte vahel sõlmitavas tööde
        üleandmise-vastuvõtmise aktis.

    17. Kui täitja ei täida raamlepingu punktides 6.12., 13.12.,
        13.13.4., 10, 11 ja/või 12 sätestatud kohustust, on tellijal
        õigus nõuda ja täitjal kohustus tasuda leppetrahvi summas kuni
        20 000 eurot iga vastava juhtumi korral vastavalt rikutud nõude
        olemusele tellija vastavasisulise kirjaliku ja põhistatud
        leppetrahvi tasumise nõude alusel.

    18. Muude, raamlepingu punktides 8.12. kuni 8.17. nimetamata, raam-
        ja/või hankelepingus ja/või RHAD-is sätestatud kohustuste
        rikkumise korral on tellijal õigus nõuda täitjalt leppetrahvi
        500 eurot iga rikkumise eest või kui raam- ja/või hankelepingu
        rikkumine on seotud tähtaja ületamisega, siis 150 eurot iga
        tähtaega ületava kalendripäeva eest.

    19. Lepingupooled peavad esitama hanke- ja/või raamlepingust
        tuleneva leppetrahvi nõude kohustusi rikkunud lepingupoolele
        mõistliku aja jooksul, kuid mitte hiljem, kui 3 kuu jooksul
        arvates päevast, mil poolel tekkis leppetrahvi nõude esitamise
        õigus.

    20. Pretensioonidest meeskonnaliikme töö teostamise efektiivsuse ja
        kvaliteedi kohta annab tellija teada lisaks meeskonnaliikmele ka
        punktis 15.1.2. nimetatud täitja kontaktisikule. Olulises
        ulatuses või korduvaid kõrvalekaldeid tellija juhiste järgimata
        jätmisel, ülesannete teostamisel, meeskonnatööga arvestamise,
        kui ülesannete täitmise kvaliteet kahjustab pidevalt raamlepingu
        täitmist vmt osas, loetakse raamlepingu rikkumiseks. Tellijal on
        õigus nõuda selle meeskonnaliikme vahetamist, kelle töö ei vasta
        tellija põhjendatud arvamuse kohaselt õigustatud ootustele.
        Nimetatud vahetuse nõue on tellijapoolne otsustus ning täitja
        kohustub tagama meeskonna liikme vahetuse 20 tööpäeva jooksul
        alates tellijapoolsest vastavasisulisest teavitusest.
        Meeskonnaliikme vahetamise puhul lähtuvad pooled raamlepingu
        p-st 13.1.

    21. Juhul, kui täitja rikub raamlepingu p-des 6.12., 13.12. ja/või
        13.13. sätestatud nõuet, siis tellijal on õigus raamleping
        ja/või hankeleping(ud) etteteatamise tähtaega jälgimata üles
        öelda.

    22. Raamlepingust/hankelepingust tulenevate kohustuste mittetäitmist
        või mittenõuetekohast täitmist ei loeta lepingu rikkumiseks, kui
        selle põhjuseks oli vääramatu jõud. Vääramatuks jõuks loevad
        pooled võlaõigusseaduse § 103 lg 2 kirjeldatud ettenägematuid
        olukordi ja sündmusi, mis ei olene nende tahtest või muid
        sündmuseid, mida Eestis kehtiv õigus- ja kohtupraktika
        tunnistavad vääramatu jõuna.

    23. Lepingupool, kelle tegevus raamlepingujärgsete kohustuste
        täitmisel on takistatud vääramatu jõu asjaolude tõttu, on
        kohustatud sellest koheselt kirjalikult teatama teisele
        lepingupoolele, esitades teavitusega ühes tõendid kõigi
        järgnevate asjaolude esinemise kohta:

        1.  takistava asjaolu esinemine, mis takistab kohustuse kohast
              täitmist;

        2.  takistava asjaolu asetsemine väljaspool võlgniku mõjusfääri;

        3.  asjaolu ettenägematus;

        4.  asjaolu vältimatus ja ületamatus.

    24. Vääramatu jõu asjaolude ilmnemisel pikeneb tööde teostamise
        lõpptähtaeg nimetatud asjaolude esinemise perioodi võrra.
        Lepingupool peab vääramatu jõu asjaolude äralangemisel
        raamlepingut/hankelepingut täitma asuma. Kui vääramatu jõu
        asjaolude tõttu on lepingupoole raamlepingust/hankelepingust
        tulenevate kohustuste täitmine takistatud enam kui 30
        kalendripäeva võrra, võib teine lepingupool öelda lepingu üles.

    25. Ühelgi juhul ei vastuta lepingupooled raamlepingu/hankelepingu
        rikkumise tõttu teise lepingupoole saamata jäänud tulu eest.

9.  Garantii

    1.  Täitja vastutab tööde teostamise kvaliteedi eest ja kõrvaldab
        6-kuulise garantiiperioodi jooksul ilmnevad vead omal kulul,
        välja arvatud juhul, kui puuduste tekkimise eest vastutab
        tellija.[2]

    2.  Garantiiperiood algab tööde vastuvõtmisest aktiga tellija poolt.
        Juhul, kui tööd antakse tellijale üle mitmes osas (mitmes
        etapis), algab garantiiperiood viimase etapi vastuvõtmisest
        tellija poolt.

    3.  Garantii alusel teostatud töödele kehtib 3-kuuline
        garantiiperiood, kuid mitte vähem kui 6-kuulise põhigarantii
        perioodi lõppkuupäev.[3]

    4.  Täitja annab garantiiperioodil tellijale ja tellija poolt
        määratud isikutele tasuta selgitusi lepingu eseme kohta.

    5.  Garantii hõlmab kõiki garantii tähtaja jooksul ilmnenud tööde
        puudusi ja raamlepingu/hankelepingu tingimustele mittevastavusi,
        sealhulgas on täitja kohustatud uuendama või asendama kõik
        esinenud vigade või puudustega dokumendid.

    6.  Garantiiperiood pikeneb 6 kuud (kui muudetakse varasemalt enda
        poolt loodud lähtekoodi) või läheb täielikult täitjale üle (kui
        muudetakse varasemalt teise täitja poolt loodud lähtekoodi)
        muudetava lähtekoodi ulatuses. Käesolevas punktis nimetatud
        juhtudel garantiiperiood pikeneb maksimaalselt kuni 12 kuu võrra
        kokku.

    7.  Tellija informeerib täitjat vea iseloomust ja ulatusest otsekohe
        selle ilmnemisel. Kui täitja ei suuda viga mõistliku aja jooksul
        kõrvaldada, võib tellija korraldada vea kõrvaldamise kolmanda
        isiku poolt täitja kulul ja riisikol.

    8.  Garantiiga ei ole hõlmatud:

        1.  vead, mis on tingitud tellija riistvara tõrgetest või mis on
              tingitud tarkvara kasutamisest täitja koostatud ja tellija
              poolt vastu võetud dokumentatsiooniga;

        2.  vead, mis on põhjustatud tellija või tema poolt kasutatava
              kolmanda isiku poolt juhuslikust või tahtlikust tarkvara
              kahjustamisest või ebaõigest kasutamisest;

        3.  seotud süsteemide liideste kooskõlastamata muudatustest
              tulenevad funktsionaalsed häired ja andmekvaliteedi
              probleemid;

        4.  probleemid, mis tulenevad tellija kasutajate
              andmesisestusvigadest või liidestatud süsteemide
              sisenditest, vaatamata sellele, et täitja on
              nõuetekohaselt rakendanud sisendikontrolli;

        5.  diagnostikaks kulunud aeg juhul, kui algselt garantii
              juhtumina registreeritud juhtumi uurimise raames
              tuvastatakse, et tegu ei ole garantiilise juhtumiga.
              Selline töö kuulub eraldi tasustamisele lepingu keskmise
              tunnihinna alusel tingimusel, et täitja on eelnevalt
              andnud ja tellija kinnitanud diagnostikaks vajamineva
              eeldatava töömahu suurusjärgu.

    9.  Garantii kehtib ainult arendustööle ning ei laiene koos
        arendustööga kasutatavatele toodetele ja arendustööle tellija
        ja/või kolmanda isiku poolt tehtud töötlustele.

    10. Tellija informeerib täitjat vea iseloomust ja ulatusest otsekohe
        selle ilmnemisel. Kui täitja ei suuda viga kõrvaldada lepingu
        punktis 9.12. tabelis toodud aegadel, võib tellija korraldada
        vea kõrvaldamise kolmanda isiku poolt täitja kulul ja riisikol.

    11. Vea kriitilisuse taseme määrab punktis 9.12. tabelis toodud
        kirjelduse alusel tellija ning täitja peab vea likvideerimisel
        lähtuma tellija poolt määratud kriitilisuse tasemest.

    12. Täitja kõrvaldab garantiiperioodil ilmnenud vead sõltuvalt vea
        iseloomust lähtudes allpool olevas tabelis toodud aegadest.
        Lahenduse eeldatavad ajad on toodud lähtuvalt tellija poolt
        veateate edastamisest täitjale.

+--------------+------------------------+--------------+--------------+
| Kriitilisus  | Kirjeldus              | Re           | Lahenduse    |
|              |                        | ageerimisaeg | eeldatav aeg |
+--------------+------------------------+--------------+--------------+
| Kriitiline   | Kriitilise vea all     | 4 tundi      | Hiljemalt    |
|              | mõeldakse              |              | järgmisel    |
|              | situatsiooni, kus      |              | tööpäeval    |
|              | tarkvara on            |              |              |
|              | kasutamiskõlbmatu, st  |              |              |
|              | keegi ei saa tööd teha |              |              |
+--------------+------------------------+--------------+--------------+
| Tõsine       | Tõsise vea all         | 8 tundi      | Hiljemalt 2  |
|              | mõeldakse              |              | tööpäeva     |
|              | situatsiooni, kus      |              | jooksul      |
|              | tarkvara on osaliselt  |              |              |
|              | kasutuskõlbmatu        |              |              |
+--------------+------------------------+--------------+--------------+
| Väheoluline  | Väheolulise vea all    | 16 tundi     | Hiljemalt 15 |
|              | mõeldakse              |              | tööpäeva     |
|              | situatsiooni, kus      |              | jooksul      |
|              | tarkvaras esinevad     |              |              |
|              | igapäevast tööd mitte  |              |              |
|              | segavad vead           |              |              |
+--------------+------------------------+--------------+--------------+
| Va           |                        | Riiklikel    |              |
| lmisolekuaeg |                        | tööpäevadel  |              |
|              |                        |              |              |
|              |                        | E-N          |              |
|              |                        | 8:15-17:00,  |              |
|              |                        |              |              |
|              |                        | R 8:15-15:45 |              |
+--------------+------------------------+--------------+--------------+

10. Intellektuaalne vara[4]

    1.  Täitja kinnitab, et talle kuuluvad töö teostamise jaoks
        varasemalt loodud ja/või töö teostamise käigus loodavate teoste
        osas kõik isiklikud ning varalised autoriõigused autoriõiguse
        seaduse (edaspidi AutÕS) tähenduses. Juhul, kui täitjale ei
        kuulu töö teostamise jaoks varasemalt loodud ja/või töö
        teostamise käigus loodavate teoste osas kõik isiklikud ning
        varalised autoriõigused AutÕS tähenduses, kinnitab täitja, et
        tal on õigus vastavaid autoriõiguseid kasutada ning anda
        tellijale õigus nende kasutamiseks lepingus määratletud
        ulatuses.

    2.  Varalised autoriõigused

        1.  Juhul, kui täitjale kuuluvad töö teostamise jaoks varasemalt
              loodud ja/või töö teostamise käigus loodavate teoste osas
              kõik varalised autoriõigused AutÕS tähenduses, annab ta
              tellijale lepingu alusel tema poolt töö teostamise käigus
              loodud ja/või loodava(te)le teos(t)ele tähtajatu ja tasuta
              lihtlitsentsi (edaspidi varaliste õiguste litsents 1)
              teos(t)e varaliste õiguste teostamiseks geograafiliste
              piiranguteta alates töö eest tasumisest. Varaliste õiguste
              litsentsi 1 alusel annab täitja tellijale õiguse kasutada
              AutÕS § 13 lg 1 kõikides alapunktides sätestatud varalisi
              õigusi. Tellijal on õigus anda varaliste õiguste
              litsentsile 1 all-litsentse kolmandatele isikutele tasu
              eest ja/või tasu võtmata.

        2.  Juhul, kui täitjale ei kuulu töö teostamise jaoks varasemalt
              loodud ja/või töö teostamise käigus loodavate teoste osas
              kõik varalised autoriõigused AutÕS tähenduses, annab ta
              tellijale lepingu alusel tema poolt töö teostamise käigus
              loodud ja/või loodava(te)le teos(t)ele tähtajatu ja tasuta
              lihtlitsentsi (edaspidi varaliste õiguste litsents 2)
              teos(t)e varaliste õiguste teostamiseks geograafiliste
              piiranguteta alates töö eest tasumisest. Varaliste õiguste
              litsentsi alusel annab täitja tellijale õiguse kasutada
              AutÕS § 13 lg 1 kõikides alapunktides sätestatud varalisi
              õigusi. Tellijal on õigus anda varaliste õiguste
              litsentsile 2 all-litsentse kolmandatele isikutele tasu
              eest ja/või tasuta.

    3.  Isiklikud autoriõigused

        1.  Juhul, kui täitjale kuuluvad töö teostamise jaoks varasemalt
              loodud ja/või töö teostamise käigus loodavate teoste osas
              kõik isiklikud autoriõigused AutÕS tähenduses, annab
              täitja tellijale lepingu alusel tema poolt töö teostamise
              käigus loodud ja/või loodava(te)le teos(t)ele tähtajatu ja
              tasuta ainulitsentsi teos(t)e kasutamiseks ning soovi
              korral edasiarendamiseks geograafiliste piiranguteta
              alates töö eest tasumisest. Ainulitsentsi alusel annab
              täitja tellijale õiguse kasutada AutÕS § 12 lg 1 p-des 3,
              4, 6, ja 7 sätestatud isiklikke õigusi. Tellijal on õigus
              anda ainulitsentsile all-litsentse kolmandatele isikutele
              tasu eest ja/või tasuta.

        2.  Juhul, kui täitjale ei kuulu töö teostamise jaoks varasemalt
              loodud ja/või töö teostamise käigus loodavate teoste osas
              kõik isiklikud autoriõigused AutÕS tähenduses, annab
              täitja tellijale lepingu alusel tema poolt töö teostamise
              käigus loodud ja/või loodava(te)le teos(t)ele tähtajatu ja
              tasuta lihtlitsentsi (edaspidi isiklike õiguste litsents)
              teos(t)e kasutamiseks ning soovi korral edasiarendamiseks
              geograafiliste piiranguteta alates töö eest tasumisest.
              Isiklike õiguste litsentsi alusel annab täitja tellijale
              õiguse kasutada AutÕS § 12 lg 1 p-des 3, 4, 6, ja 7
              sätestatud isiklikke õigusi. Tellijal on õigus anda
              isiklike õiguste litsentsile all-litsentse kolmandatele
              isikutele tasu eest ja/või tasuta.

    4.  Kommertstarkvara kasutamine:

        1.  Raamlepingu täitmisel kommertstarkvara kasutamise osas
              juhinduvad lepingupooled nende kasutamise litsentsi
              tingimustest. Täitja kinnitab, et eelistab töö teostamisel
              sellist kommertstarkvara, mille kasutamine ei too
              tellijale kaasa täiendavaid litsentsitasusid ja/või
              piiranguid tarkvara kasutamisel, v.a juhul, kui nimetatud
              kommertstarkvara kasutamine oli ette nähtud täitja poolt
              riigihanke menetluse raames esitatud pakkumuses.

        2.  Täitja võib kasutada töö teostamiseks riigihanke menetluse
              raames pakkumuses mittenimetatud kommertstarkvara vaid
              tellija eelneval kirjalikku taasesitamist võimaldavas
              vormis nõusolekul. Nõusoleku taotlemisel on täitja
              kohustatud esitama tellijale litsentsi hinna, litsentsi
              tingimused ja andmed lähtekoodi kättesaamise võimaluse
              kohta.

    5.  Vabavara kasutamine:

        1.  Täitja ei tohi töö tegemiseks kasutada sellises ulatuses
              vabavara, mis takistaks tellijal raamlepingu täitmise
              tulemusena valmiva(te) teos(t)e varaliste ja isiklike
              autoriõiguste teostamist, kasutamist ja käsutamist
              raamlepingus määratud ulatuses.

        2.  Täitja võib kasutada töö teostamiseks riigihanke menetluse
              raames pakkumuses mittenimetatud vabavara vaid tellija
              eelneval kirjalikul nõusolekul.

    6.  Täitja kinnitab, et raamlepingu p-st 10 ja selle alapunktidest
        tulenevalt ei ole tellijal pärast töö eest tasumist mingeid
        takistusi raamlepingu täitmise tulemusena valmiva(te) teos(t)e
        varaliste ja isiklike autoriõiguste teostamisel, kasutamisel ja
        käsutamisel raamlepingus määratud ulatuses ning kellelgi teisel,
        sh täitjal endal ei ole nimetatud teos(t)ele mingeid varalisi
        ega isiklikke autoriõigusi ega nõuet nende õiguste saamiseks
        raamlepingus määratletud ulatuses.

    7.  Tasu raamlepingus nimetatud intellektuaalse omandi õiguste
        loovutamise ja/või kõigi raamlepingus nimetatud litsentside
        andmise eest sisaldub raamlepingu p-s 3.1. ja p-s 3.2. määratud
        raamlepingu hinnas ning täitjal ei ole õigust nõuda tellijalt
        mistahes täiendavat tasu nende õiguste loovutamise ja/või
        litsentsimise eest. Juhul, kui intellektuaalse omandi õiguste
        loovutamise ja/või litsentsi(de) andmisega tekivad täitjale
        mistahes (täiendavad) kulud, kannab need kulud täitja.

    8.  Täitja kohustub lahendama kõikvõimalikud litsentsitud ja/või
        vahendatud tarkvaraga seotud intellektuaalse omandi õigustest
        tekkivad vaidlused kolmandate isikute ja/või oma töötajate
        ja/või koostööpartneritega.

    9.  Täitja kohustub kõik raamlepingu alusel tehtavad tööd
        kaardistama ning dokumenteerima selliselt, et tellijal oleks
        mistahes takistusteta võimalik täitja poolt raamlepingu alusel
        tehtava töö sisu selgelt ja üheselt mõista ja neid soovi korral
        edasi arendada. Täitja on kohustatud tellija nõudmisel töö
        tulemusena valminud teoste edasiarendamiseks vajalikud ning
        vastavalt valdkonnas kehtivale parimale praktikale
        dokumenteeritud töö lähteülesande, lähtekoodid jm töö
        edasiarendamiseks vajaliku tellijale viivitamatult, kuid mitte
        hiljem kui 3 tööpäeva jooksul tellija nõudmisest, tasuta üle
        andma. Nimetatud kohustus kehtib täitjal raamlepingu kehtivuse
        perioodil ning 36 kuud pärast raamlepingu kehtivuse lõppemist.
        Raamlepingu säte kehtib mh ka täitja varaliste autoriõiguste
        loovutamise puhul.

    10. Täitja ei tohi töö teostamiseks kasutada lahendusi, millega
        kaasnevad kasutamist piiravad litsentsitingimused ja/või
        täiendavad (püsi)kulud.

11. Konfidentsiaalsus

    1.  „Konfidentsiaalne informatsioon“ on igasugune informatsioon, mis
        olenemata selle avaldamise vormist, on avaldamise hetkel
        määratletud kui konfidentsiaalne või mille olemusest võib
        järeldada, et see on konfidentsiaalne, turvaandmed, kirjeldus
        infosüsteemide turvameetmete, turvaintsidendi või selle ohu
        kohta, arvutiprogrammid, koodid, algoritmid, oskusteave,
        formularid, protsessid, ideed, strateegiad ja muu teave, mille
        avalikuks tulek võiks kahjustada tellija huve või mille suhtes
        kehtivad avaliku teabe seaduse või muu õigusakti kohaselt
        juurdepääsupiirangud või mille suhtes juurdepääsupiirangud ei
        kehti, kuid mida tellija ei ole avalikkusele teatavaks teinud.

    2.  Konfidentsiaalne informatsioon ei hõlma endas informatsiooni,
        mis on avalikult teadaolev, teavet, mis on saadud kolmandatelt
        isikutelt, kelle suhtes konfidentsiaalsuskohustus ei kehti või
        mille avalikustamise kohustus tuleneb õigusaktidest tingimusel,
        et selline avaldamine viiakse läbi võimalikest variantidest
        kõige piiratumal viisil.

    3.  Täitja peab raamlepingu ja hankelepingu täitmisel, samuti
        lepingujärgsete kohustuste täitmisel saadud informatsiooni
        tellija ja tema tegevuse kohta hoidma konfidentsiaalsena ja
        mitte avaldama seda kolmandatele isikutele ilma tellija eelneva
        kirjaliku selgesõnalise nõusolekuta.

    4.  Täitja kohustub tagama, et tema esindaja(d), töötajad,
        lepingupartnerid ning muud isikud, keda ta oma kohustuste
        täitmisel kasutab, oleksid raamlepingus sätestatud
        konfidentsiaalsuse kohustusest teadlikud ning nõudma nimetatud
        isikutelt selle kohustuse tingimusteta ja tähtajatut täitmist.

    5.  Täitjal on õigus töödelda raamlepingu täitmisel teatavaks saanud
        konfidentsiaalset informatsiooni üksnes raamlepingu kehtivuse
        ajal ning raamlepingu eesmärkide täitmiseks vajalikus ulatuses.

    6.  Täitja kohustub mitte kasutama konfidentsiaalset teavet isikliku
        kasu saamise eesmärgil või kolmandate isikute huvides.

    7.  Täitja rakendab konfidentsiaalse informatsiooni kaitseks
        asjakohaseid tehnilisi ja korralduslikke meetmeid tagamaks
        isikuandmete konfidentsiaalsuse, tervikluse ja käideldavuse.

    8.  Täitja kohustub täitma organisatsioonilisi, füüsilisi ja
        infotehnoloogilisi turvameetmeid konfidentsiaalsete andmete
        kaitseks juhusliku või tahtliku volitamata muutmise, juhusliku
        hävimise, tahtliku hävitamise, avalikustamise jms eest.

    9.  Täitja võib avaldada konfidentsiaalset informatsiooni üksnes
        nendele isikutele, kes seda teavet vajavad lepinguliste
        kohustuste täitmiseks ja keda on teavitatud, et selline
        informatsioon on konfidentsiaalne ja nad on seotud
        konfidentsiaalsuskohustusega.

    10. Täitja on kohustatud teavitama tellijat
        konfidentsiaalsuskohustuse täitmisega seonduvatest takistustest
        või rikkumistest, mis on tekkinud või tõenäoliselt võivad
        tekkida. Teade konfidentsiaalsuskohustuse takistustest või
        rikkumisest tuleb tellijale esitada kirjalikku taasesitamist
        võimaldavas vormis.

    11. Kohustus tagada konfidentsiaalse informatsiooni kaitse on
        tähtajatu ning kehtib nii raamlepingu täitmise ajal kui ka
        pärast raamlepingu lõppemist.

    12. Konfidentsiaalsuskohustuse ja/või isikuandmete töötlemise nõuete
        rikkumist käsitletakse kui raamlepingu olulist rikkumist.

    13. Juhul, kui raamlepingu täitmise käigus toimub isikuandmete
        töötlemine, siis täitja kohustub tagama raamlepingu täitmise
        käigus isikuandmete töötlemise õiguspärasuse ning vastavuse
        isikuandmete kaitse üldmääruses (EL 2016/679) ja teistes
        andmekaitse õigusaktides sätestatud nõuetele, sh täitma
        organisatsioonilisi, füüsilisi ja infotehnoloogilisi
        turvameetmeid konfidentsiaalsete andmete kaitseks juhusliku või
        tahtliku volitamata muutmise, juhusliku hävimise, tahtliku
        hävitamise, avalikustamise jms eest.

    14. Täitja on kohustatud avaldama tellijale teavet, mis on vajalik
        konfidentsiaalsuskohustuse, sealhulgas isikuandmete töötlemise
        nõuete täitmise kontrollimiseks.

12. Avalikud suhted

    1.  Täitjal puudub volitus tegeleda raamlepingu/hankelepingu raames
        avalike suhetega ning anda teateid pressile, elektroonilisele
        meediale, üldsusele või teistele auditooriumidele, välja arvatud
        tellija eelneval kirjalikku taasesitamist võimaldavas vormis
        nõusolekul.

    2.  Täitja paneb käesolevas punktis sätestatu kohustuseks kõikidele
        kolmandatele isikutele, keda ta kasutab oma lepingujärgsete
        kohustuste täitmisel.

13. Meeskond

    1.  Raamlepingu/hankelepingu(te) alusel kirjeldatud tööd peavad
        teostama täitja poolt pakkumuses esitatud isikud, v.a juhul, kui
        täitjast mittesõltuval asjaolul ei ole seda võimalik teha ja
        meeskonnaliige on asendatud järgmistel tingimustel:

        1.  töid vahetult teostavate võtmeisikute vahetamine võib
              toimuda ainult tellija kirjalikku taasesitamist
              võimaldavas vormis antud nõusolekul;

        2.  täitja peab tagama, et uue spetsialisti erialane tase ja/või
              kompetentsus vastab raamlepingu sõlmimise aluseks olevas
              riigihankes vastavale rollile sätestatud nõuetele;

        3.  tellijal on õigus keelduda vahetusest, kui pakutav võtmeisik
              ei vasta raamlepingu aluseks oleva riigihanke
              alusdokumentides välja toodud nõuetele;

        4.  juhul, kui raamlepingu sõlmimiseks toimus meeskonnaliikmete
              hindamine, mille tulemusel olid täitjale omistatud
              väärtuspunktid, siis asendatav meeskonnaliige peab olema
              vähemalt samaväärse kogemusega;

        5.  täitja kannab kõik asendusest tulenevad või sellega
              kaasnevad kulud;

        6.  meeskonnaliikme väljavahetamise puhul nõutud kogemust
              hakatakse lugema meeskonnaliikme väljavahetamise hetkest;

        7.  nimetatud asendus(t)e puhul eraldi raamlepingu/hankelepingu
              lisa lepingupooled ei vormista. Meeskonnaliikme asendamist
              puudutavad dokumendid lisatakse raamlepingu juurde.

    2.  Tellija ei ole kohustatud raamlepingu alusel tehtavate
        tellimuste käigus kaasama kõiki küsitud rolle, see tähendab, et
        täitja peab arvestama, et tellijal võib olla raamlepingu alusel
        tellimuste käigus vajadus ka rollide arvu vähendada.

    3.  Sõltuvalt ressursivajadusest ja raamlepingu alusel tellitava töö
        sisust võib hankelepingu täitmiseks vajalike spetsialistide arv
        olla suurem, kui esialgselt raamlepingusse küsitud. Tellija
        kirjalikku taasesitamist võimaldavas vormis antud nõusolekul
        võib täitja meeskonda vajadusel kaasata täiendavaid
        spetsialiste. Täiendavad spetsialistid peavad vastama RHAD‑is
        seatud tingimustele, see tähendab, et täiendavad spetsialistid
        on raamlepingu aluseks olevas riigihankes küsitud rollidele ja
        esitatud nõutele vastavad täiendavad isikud.

        1.  Kaasatud täiendava(te) spetsialisti(de) töötunni maksumus ei
              tohi olla kõrgem, kui raamlepingu p-tis 3.2.1. märgitud
              töötunni maksumus.

    4.  Meeskonda võib vajadusel kaasata ka muude rollide täitjaid, kuid
        nende kompetents ei kuulu hindamisele ega vastavuse
        kontrollimisele (nt noorem-analüütik, noorem-programmeerija,
        dokumenteerija jne). Raamlepingu täitmisel vastavustingimustele
        mittevastava meeskonnaliikme kaasamine on lubatud ainult tellija
        kirjalikku taasesitamist võimaldavas vormis esitatud nõusolekul
        ning tingimusel, et ta ei asenda põhimeeskonna võtmeisikut, vaid
        on kaasatud abitööjõuna või spetsiifilise eksperdina.
        Spetsiifilise eksperdi kaasamise vajadus peab olema tingitud
        tellija poolt tellitud töö olemusest. Täiendavalt muudes
        rollides kaasatud isikute poolt teostatud tööde tunnitasu ei
        tohi olla kõrgem kui raamlepinguga fikseeritud töötunnitasu (vt
        raamlepingu p 3.2.1.).

    5.  Täitja peab tagama hankelepingu(te) täitmisel meeskonna
        piisavuse, et arendustööd saaksid teostatud vastavalt tellimuses
        kokkulepitud ajakavale ja kvaliteedinõuetele juhul, kui
        nimetatud nõuded olid tellimusega ja/või hankelepinguga
        sätestatud.

    6.  Täitja peab tagama raamlepingu perioodil tööde tegemise eesti
        keeles ning väliste osapoolte (nt valmisteekide ja muude
        valmiskomponentide loojad jms) poolt koostatud eesti- ja
        inglisekeelsete tehniliste ja funktsionaalsete
        spetsifikatsioonidega, vajadusel tagab nende tõlkimise oma
        kuludega.

    7.  Raamlepingu täitmisesse kaasatud meeskonnaliikme(te) eesti keele
        oskus kõnes ja kirjas peab olema vähemalt tasemel, mis võimaldab
        meeskonnaliikme(te)l vahetult osaleda nii meeskonnatöös
        (koosolekud jmt) kui teostada raamlepingu esemeks olevaid
        arendustöid ja saada iseseisvalt, ilma täiendava tellija poolse
        juhendamiseta, aru tööülesannete ja tehniliste juhiste sisust ja
        tellijal kasutusel olevate töökeskkondade juhistest. Juhul, kui
        meeskonnaliikme(te) eesti keele oskus ei ole piisaval tasemel
        eelpool nimetatud osas, siis tagab täitja meeskonnaliikme(te)le
        omal kulul tõlgi, sh juba sõlmitud raamlepingu/hankelepingu
        täitmise olukorras, kui ilmnevad probleemid meeskonna nõuetes
        viidatud kompetentsidega.

    8.  Täitja vastutab tellija otstarbeka kaasamise eest, vältimaks
        puudusi dokumentatsioonis või kõrvalekaldumist tööde ajakavast.

    9.  Täitja poolt raamlepingu täitmiseks esitatud isikud ei tohi olla
        tellija teenistuses.

    10. Tellija projektimeeskond võib koosneda tootejuhist,
        analüütikust, teenusehaldurist, arhitektist, tarneinsenerist ja
        erinevatest RIA tiimidest (vastavalt tellitavale/teostatavale
        tööle).

    11. Lepingupooled kinnitavad, et ei teosta sihtvärbamist[5]
        raamlepingu kehtivuse jooksul teise lepingupoole poolt lepingu
        täitmisesse kaasatud meeskonnaliikmete suhtes.

    12. Meeskonnaliikmetel on keelatud teostada tellijale tööd
        riskiriikides[6] viibides. Täitja peab arvestama, et
        riskiriikide nimekiri võib olla muutumises ning ei sõltu
        tellijast. Võimalusel teavitab tellija täitjat muudatustest.
        Juhul, kui täitjal peaks esinema riskiriikide nimekirja osas
        küsimusi, siis tuleb täitjal pöörduda raamlepingu p-s 15.1.1.
        märgitud tellija kontaktisiku poole. Riskiriigis töötamine on
        erandi alusel lubatud vaid tellija kirjalikku taasesitamist
        võimaldavas vormis nõusoleku alusel.

    13. Tulenevalt raamlepingu esemest ja/või tellitava töö sisust, on
        tellijal õigus nõuda kõikidelt meeskonnaliikmetelt
        taustakontrolli (avalikest ja mitteavalikest andmebaasidest, sh
        karistusregister, äriregister jt) läbimist.

        1.  Taustakontrolli teostamiseks edastab tellija täitjale
              kirjalikku taasesitamist võimaldavas vormis vastava
              päringu, millele täitja peab vastama hiljemalt 3 tööpäeva
              jooksul ning edastama tellijale meeskonnaliikme(te)
              nime(d) ja isikukoodi(d).

        2.  Taustakontrolli tulemusest annab tellija täitjale teada
              hiljemalt 5 tööpäeva jooksul täitjalt meeskonnaliikme(te)
              osas andmete saamise päevast alates.

        3.  Raamlepingu/hankelepingu kehtivuse jooksul on tellijal õigus
              teostada taustakontrolli korduvalt. Korduva
              taustakontrolli tegemiseks raamlepingu punktis 13.13.1.
              nimetatud infovahetust ei toimu.

        4.  Juhul, kui täitja meeskonnaliige ei läbi taustakontrolli, on
              täitja kohustatud koheselt kõrvaldama taustakontrolli
              mitteläbinud isiku(d) raamlepingu/hankelepingu täitmise
              meeskonnast.

        5.  Punktis 13.13.4. kirjeldatud juhul on täitjal õigus esitada
              raamlepingu/hankelepingu täitmiseks uus meeskonnaliige,
              kusjuures sellisel juhul toimub meeskonnaliikme vahetus
              raamlepingu p-de 13.1. ja 13.13. kohaselt.

    14. Juhul, kui täitja meeskonnaliikmed on rikkunud raamlepingu p-ti
        13.12. nõuet ja/või täitja on rikkunud raamlepingu p-st 13.13.4.
        tulenevat kohustust, loetakse, et täitja on raamlepingut
        oluliselt rikkunud.

    15. Meeskonna liikmetel peab olema valmidus töötada tellija juures
        kohapeal, täpsemad tingimused sätestatakse hankelepingus ja/või
        tellimuses.

14. Raamlepingu muutmine ja lõpetamine

    1.  Tellija võib raamlepingu mõjuva põhjuse olemasolul
        ennetähtaegselt üles öelda, teatades täitjale sellest 30
        kalendripäeva ette ning sellisel juhul on täitjal õigus nõuda
        tasu vaid raamlepingu ülesütlemise hetkeks faktiliselt tehtud
        tööde eest.

        1.  Juhul, kui täitja on raamlepingut rikkunud vähemalt 2 korda
              ja rikkumine on kirjalikku taasesitamist võimaldavas
              vormis fikseeritud, võib tellija raamlepingu
              ennetähtaegselt üles öelda, teatades täitjale sellest 14
              kalendripäeva ette ning sellisel juhul on täitjal õigus
              nõuda tasu vaid raamlepingu ülesütlemise hetkeks
              faktiliselt tehtud tööde eest.

    2.  Täitjal on õigus lõpetada raamleping ennetähtaegselt, teatades
        sellest tellijale kirjalikult ette vähemalt 30 kalendripäeva
        juhul, kui tellija keeldub nõuetekohaselt valmistatud tööde eest
        tasu maksmisest või mõjuva põhjuse olemasolul, teatades sellest
        tellijale kirjalikult ette vähemalt 120 kalendripäeva ning
        sellisel juhul on täitjal õigus nõuda tasu vaid raamlepingu
        ülesütlemise hetkeks faktiliselt tehtud tööde eest.

    3.  Täitja ei tohi raamlepingust tulenevaid õigusi ega kohustusi üle
        anda ega muul viisil loovutada kolmandale isikule ilma tellija
        eelneva kirjaliku nõusolekuta.

    4.  Lepingupooled võivad raamlepingut muuta RHS § 123 lg 1
        sätestatud tingimustel.

    5.  Raamlepingu/hankelepingu tingimusi võib muuta ainult
        mõlemapoolselt allkirjastatud raamlepingu/hankelepingu lisana.

15. Kontaktisikud

    1.  Lepingupooltevahelise koostöö korraldamise eest vastutavad
        lepingupoolte kontaktisikud:

        1.  tellija kontaktisik on …., tel …., e-post: ...;

        2.  täitja kontaktisik on …., tel …, e-post:….

    2.  Kõik teated, millel ei ole õiguslikku tagajärge, võivad olla
        esitatud kirjalikku taasesitamist võimaldavas vormis ning peavad
        olema adresseeritud kontaktisikutele. Kõik
        raamlepinguga/hankelepinguga ja raamlepingu/hankelepingu
        täitmisega seotud pretensioonid peavad olema esitatud kirjalikku
        taasesitamist võimaldavas vormis.

    3.  Kontaktisikutel on õigus esitada lepingupoole nimel küsimusi,
        teateid, tellimusi jms kommunikatsiooni. Kontaktisikutel ei ole
        õigust muuta raam- ja/või hankelepingut raamlepingus sätestamata
        juhtudel.

    4.  Kontaktisikute muutumisel tuleb sellest teist lepingupoolt
        teavitada kirjalikku taasesitamist võimaldavas vormis hiljemalt
        7 kalendripäeva peale kontaktisiku muutmist. Nimetatud teade
        lisatakse raamlepingu juurde ning eraldi raamlepingu lisa ei
        vormistata.

    5.  Kontaktisikute töölt eemal viibimise ajal on lepingujärgseteks
        kontaktisikuteks nende asendajad või muud lepingupoole poolt
        määratud isikud.

    6.  Raamlepinguga/hankelepinguga seotud teade loetakse
        lepingupoolele kättetoimetatuks, kui see on saadetud e-postiga
        ja/või üle antud allkirja vastu ja/või saadetud tähitud kirjaga
        ning saatmisest ja/või postitamisest on möödunud 3 tööpäeva.

16. Lõppsätted

    1.  Lepingupooled juhinduvad raamlepingu/hankelepingu täitmisel
        Eesti Vabariigis kehtivatest õigusaktidest, eelkõige
        kohaldatakse raamlepingus/hankelepingus reguleerimata küsimustes
        võlaõigusseaduses vastava lepinguliigi kohta sätestatut.

    2.  Juhul, kui raamlepingu mõni säte osutub vastuolus olevaks Eestis
        kehtivate õigusaktidega, ei mõjuta see ülejäänud sätete
        kehtivust.

    3.  Täitja on teadlik, et raamleping/hankeleping on avaliku teabe
        seaduses sätestatud ulatuses avalik.

    4.  Juhul, kui eestikeelne raamleping/hankeleping on tõlgitud
        inglise või muu keelde, siis tõlgitud raamlepingu/hankelepingu
        versiooni peetakse eestikeelse raamlepingu/hankelepingu lisaks.
        Kui eestikeelne ja tõlgitud raamlepingu/hankelepingu versioonid
        on erinevad või muul viisil vastuolus, on eestikeelne
        raamlepingu/hankelepingu versioon ülimuslik.

    5.  Käesoleva raamlepingu täitmisel tekkivad vaidlused ja
        lahkarvamused lahendavad lepingupooled läbirääkimiste teel.
        Kokkuleppe mittesaavutamisel lahendatakse vaidlused Harju
        Maakohtus.

    6.  Raamleping on allkirjastatud digitaalselt.

17. Lisad

    1.  Käesoleva lepingu lahutamatuteks lisadeks on:

        1.  lisa 1 „Hankelepingu projekt“;

        2.  lisa 2 „Tööde üleandmise-vastuvõtmise akt“;

        3.  lisa 3 „Tehniline kirjeldus“.

        4.  

Lisa 1

HANKELEPINGU PROJEKT (eRHR-i hankelepingu osa viitenumber …..)

Riigi Infosüsteemi Amet (edaspidi RIA või tellija), registrikood
70006317, asukoht Pärnu mnt 139a, 15169 Tallinn, mida esindab seaduse ja
põhimääruse alusel peadirektor …………..

ja

…………………………... (edaspidi täitja), registrikood …, asukoht …., mida
esindab seaduse ja põhikirja alusel juhatuse liige ….., edaspidi ka
lepingupool või lepingupooled, sõlmisid käesoleva hankelepingu (edaspidi
leping) alljärgnevas:

1.  Lepingu sõlmimise alus ja ese

    1.  Leping sõlmitakse riigihangete seaduse § 30 alusel, lähtudes
        täitjaga sõlmitud raamlepingust nr ……. (edaspidi raamleping).

    2.  Lepingu esemeks on ___....................._______ (edaspidi
        tööd). Tööde detailsem kirjeldus on toodud lepingu lisas 1
        „Tehniline kirjeldus“.

    3.  Lepingu lahutamatuteks osadeks on muuhulgas tellija „Andmete
        teabevärava ja RIHAKEse arendustööd“ (viitenumber 301262)
        riigihanke alusdokumendid, tellija tellimus, täitja pakkumus,
        tööde üleandmise-vastuvõtmise aktid (edaspidi ka akt),
        lepingupoolte vahel tehtud kirjalikud teated ning lepingu
        muudatused ja lisad.

    4.  Lepingus reguleerimata küsimustes lähtuvad lepingupooled
        raamlepingus sätestatust.

2.  Lepingu kehtivus

    1.  Leping jõustub hetkel, mil pooled on lepingu allkirjastanud ning
        kehtib _________ või kuni p-s 3.1. märgitud maksimaalse
        kogumaksumuseni või kuni lepingust tulenevate kohustuste
        täitmiseni, vastavalt varem saabunud asjaolule.

        1.  Tööde teostamise tähtaeg on hiljemalt …………….

3.  Lepingu maksumus ja maksetingimused

    1.  Lepingu maksimaalne kogumaksumus on ………. eurot, millele lisandub
        käibemaks vastavalt kehtivatele õigusaktidele (edaspidi lepingu
        maksumus). Lepingu maksumus sisaldab kõiki lepingu täitmiseks
        vajalikke kulusid.

    2.  Ühe töötunni maksumus on ………….. eurot, millele lisandub
        käibemaks.

    3.  Lepingut rahastatakse:

        1.  Taaste- ja Vastupidavusrahastu (RRF) projektist
              9N50-RR20-03112-AVA või

        2.  ……….. või

        3.  vajadusel riigieelarvest.

    4.  Tööd antakse tellijale üle akti (raamlepingu lisa 2) alusel.
        Tööde üleandmisel tuleb järgida raamlepingu punkti 5.

    5.  Juhul, kui täitja kasutab alltöövõtjaid, tuleb mh lähtuda
        raamlepingu punktidest 5.11. ja 5.12.

4.  Kontaktisikud

    1.  Tellija kontaktisik on ……(tel, e-post);

    2.  Täitja kontaktisik on ……(tel, e-post).

5.  Lisad

    1.  Käesoleva lepingu lahutamatuks lisaks on:

        1.  lisa 1 „Tehniline kirjeldus“;

        2.  ……….

Leping on allkirjastatud digitaalselt.

Lisa 2

TÖÖDE ÜLEANDMISE-VASTUVÕTMISE AKT[7]

Käesolev tööde üleandmise - vastuvõtmise akt (edaspidi akt) on koostatud
………………. (edaspidi täitja) kontaktisiku ……………… poolt ja esitatud ………..
(edaspidi tellija) kontaktisiku ……………., (edaspidi koos nimetatud pool
või pooled) tõendamaks, et täitja andis üle poolte vahel sõlmitud
lepingu nr …………. ja riigihanke viitenumber ….., alusel perioodil …… - ……
teostatud tööd alljärgnevalt:

  ---------------------------------------------------------------------------
  Roll        Rolli täitja Jira       Tunnihind €      Tunnid   Maksumus €
                           pileti nr  km-ta                     km-ta
  ----------- ------------ ---------- ---------------- -------- -------------
                                                                

                                                                

                                                                

  Kokku                                                         
  ---------------------------------------------------------------------------

1.  ……………………………………………………… (tehtud tööd, maht, täidetud tingimused,
    vajadusel viited lepingupunktidele vm).

2.  Käesolevale aktile allakirjutamisega loetakse tööd täitja poolt
    tellijale üle antuks ning tööde juhusliku hävimise ja kahjustumise
    riisiko tellijale üle läinuks ning loetakse leping lõppenuks (ainult
    lõppakti puhul).

3.  Käesolev akt on aluseks täitja poolt tellijale arve esitamiseks
    summas ………….. eurot, millele lisandub käibemaks.

4.  Käesoleva akti lahutamatud lisad on:

  4.1. …………………….

Lisa 3

TEHNILINE KIRJELDUS

(lisatud raamlepingu juurde eraldi failina)

[1] https://riigihanked.riik.ee/rhr-web/#/

[2]
  Kui tellija ei sätesta konkreetses hankelepingus/tellimuses teisiti,
  siis kehtib 6 kuuline garantiiperiood.

[3]
  Kui tellija ei sätesta konkreetses hankelepingus/tellimuses teisiti.

[4] Kui tellija ei sätesta konkreetses hankelepingus/tellimuses teisiti.

[5] Sihtvärbamise all mõistetakse kõiki tegevusi, mis on suunatud teise
lepingupoole töötajate meelitamise eesmärgiga neid enda juurde tööle
võtta, peamiselt ja sealhulgas, kuid mitte ainult, otsesed pakkumised
ning sihilik tingimuste loomine töötajate üleminekuks teise lepingupoole
juurde.

[6] Riskiriikide loetelu on leitav:
https://fiu.ee/sites/default/files/documents/2024-09/Lisa.%20K%C3%B5rgema%20terrorismi%20rahastamise%20riskiga%20riikide%20nimekiri_18.09.2024.pdf
(18.09.2024 seisuga)

[7] Akti võib muuta vastavalt vajadusele ja tellitavale tööle
